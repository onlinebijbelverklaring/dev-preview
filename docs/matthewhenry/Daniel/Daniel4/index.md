1. DE koning Nebukadnézar aan alle volken, natiën en tongen, die op den gansen aardbodem wonen: Uw vrede worde vermenigvuldigd.
2. Het behaagt mij te verkondigen de tekenen en wonderen, die de allerhoogste God aan mij gedaan heeft.
3. Hoe groot zijn Zijn tekenen, en hoe machtig Zijn wonderen! Zijn Rijk is een eeuwig Rijk en Zijn heerschappij is van geslacht tot geslacht.
4. Ik, Nebukadnézar, gerust zijnde in mijn huis en in mijn paleis groenende,
5. Zag een droom die mij vervaarde, en de gedachten die ik op mijn bed had, en de gezichten mijns hoofds beroerden mij.
6. Daarom is er een bevel van mij gesteld, dat men voor mij zou inbrengen al de wijzen van Babel, opdat zij mij de uitlegging van dien droom zouden bekendmaken.
7. Toen kwamen in de tovenaars, de sterrenkijkers, de Chaldeeën en de waarzeggers; en ik zeide den droom voor hen, maar zij maakten mij zijn uitlegging niet bekend;
8. Totdat ten laatste Daniël voor mij inkwam, wiens naam Béltsazar is, naar den naam mijns gods; in wien ook de geest der heilige goden is; en ik vertelde den droom voor hem, zeggende:
9. Béltsazar, gij overste der tovenaars, dewijl ik weet dat de geest der heilige goden in u is en geen verborgenheid u zwaar is, zo zeg de gezichten mijns drooms, dien ik gezien heb, te weten zijn uitlegging.
10. De gezichten nu mijns hoofds op mijn leger waren deze: Ik zag, en zie, er was een boom in het midden der aarde, en zijn hoogte was groot.
11. De boom werd groot en sterk, en zijn hoogte reikte aan den hemel, en hij werd gezien tot aan het einde der ganse aarde;
12. Zijn loof was schoon en zijn vruchten vele, en er was spijze aan denzelven voor allen; onder hem vond het gedierte des velds schaduw, en de vogelen des hemels woonden in zijn takken, en alle vlees werd daarvan gevoed.
13. Ik zag verder in de gezichten mijns hoofds op mijn leger; en zie, een wachter, namelijk een heilige, kwam af van den hemel,
14. Roepende met kracht en aldus zeggende: Houwt dien boom af en kapt zijn takken af, stroopt zijn loof af en verstrooit zijn vruchten, dat de dieren van onder hem wegzwerven en de vogelen van zijn takken;
15. Doch laat den stam met zijn wortels in de aarde, en met een ijzeren en koperen band in het tedere gras des velds; en laat hem in den dauw des hemels natgemaakt worden, en zijn deel zij met het gedierte in het kruid der aarde.
16. Zijn hart worde veranderd, dat het geens mensen hart meer zij, en hem worde eens beesten hart gegeven, en laat zeven tijden over hem voorbijgaan.
17. Deze zaak is in het besluit der wachters, en deze begeerte is in het woord der heiligen; opdat de levenden bekennen dat de Allerhoogste heerschappij heeft over de koninkrijken der mensen en geeft ze aan wien Hij wil, ja, zet daarover den laagste onder de mensen.
18. Dezen droom heb ik, koning Nebukadnézar, gezien; gij nu, Béltsazar, zeg de uitlegging van dien, dewijl al de wijzen mijns koninkrijks mij de uitlegging niet hebben kunnen bekendmaken; maar gij kunt wel, dewijl de geest der heilige goden in u is.
19. Toen ontzette zich Daniël, wiens naam Béltsazar is, bij een uur lang, en zijn gedachten beroerden hem. De koning antwoordde en zeide: Béltsazar, laat u den droom en zijn uitlegging niet beroeren. Béltsazar antwoordde en zeide: Mijn heer, de droom wedervare uw haters, en zijn uitlegging uw wederpartijders.
20. De boom dien gij gezien hebt, die groot en sterk geworden was, en welks hoogte tot aan den hemel reikte, en die over het ganse aardrijk gezien werd,
21. En welks loof schoon en welks vruchten vele waren, en waar spijze aan was voor allen, onder welken het gedierte des velds woonde, en in welks takken de vogelen des hemels nestelden,
22. Dat zijt gij, o koning, die groot en sterk zijt geworden; want uw grootheid is zo gewassen, dat zij reikt aan den hemel, en uw heerschappij aan het einde des aardrijks.
23. Dat nu de koning een wachter, namelijk een heilige, gezien heeft, van den hemel afkomende, die zeide: Houwt dezen boom af en verderft hem, doch laat den stam met zijn wortels in de aarde, en met een ijzeren en koperen band in het tedere gras des velds, en in den dauw des hemels natgemaakt worden, en dat zijn deel zij met het gedierte des velds, totdat er zeven tijden over hem voorbijgaan:
24. Dit is de beduiding, o koning, en dit is een besluit des Allerhoogsten, hetwelk over mijn heer den koning komen zal:
25. Te weten, men zal u van de mensen verstoten, en met het gedierte des velds zal uw woning zijn, en men zal u kruid als den ossen te smaken geven, en gij zult van den dauw des hemels natgemaakt worden, en er zullen zeven tijden over u voorbijgaan, totdat gij bekent dat de Allerhoogste heerschappij heeft over de koninkrijken der mensen, en geeft ze wien Hij wil.
26. Dat er ook gezegd is dat men den stam met de wortels van dien boom laten zou: uw koninkrijk zal u bestendig zijn, nadat gij zult bekend hebben dat de Hemel heerst.
27. Daarom, o koning, laat mijn raad u behagen, en breek uw zonden af door gerechtigheid en uw ongerechtigheden door genade te bewijzen aan de ellendigen, of er verlenging van uw vrede mocht wezen.
28. Dit alles overkwam den koning Nebukadnézar;
29. Want op het einde van twaalf maanden, toen hij op het koninklijk paleis van Babel was wandelende,
30. Sprak de koning en zeide: Is dit niet het grote Babel, dat ik gebouwd heb tot een huis des koninkrijks, door de sterkte mijner macht en ter ere mijner heerlijkheid!
31. Dit woord nog zijnde in des konings mond, viel er een stem uit den hemel: U, o koning Nebukadnézar, wordt gezegd: Het koninkrijk is van u gegaan;
32. En men zal u van de mensen verstoten, en uw woning zal bij de beesten des velds zijn; men zal u gras te smaken geven als den ossen, en er zullen zeven tijden over u voorbijgaan, totdat gij bekent dat de Allerhoogste over de koninkrijken der mensen heerschappij heeft, en dat Hij ze geeft aan wien Hij wil.
33. Te zelver ure werd dat woord volbracht over Nebukadnézar, want hij werd uit de mensen verstoten, en hij at gras als de ossen, en zijn lichaam werd van den dauw des hemels natgemaakt, totdat zijn haar wies als der arenden vederen, en zijn nagels als der vogelen.
34. Ten einde dezer dagen nu hief ik, Nebukadnézar, mijn ogen op ten hemel, want mijn verstand kwam weder in mij; en ik loofde den Allerhoogste, en ik prees en verheerlijkte den Eeuwiglevende, omdat Zijn heerschappij is een eeuwige heerschappij, en Zijn Koninkrijk is van geslacht tot geslacht;
35. En al de inwoners der aarde zijn als niets geacht, en Hij doet naar Zijn wil met het heir des hemels en de inwoners der aarde, en er is niemand die Zijn hand afslaan of tot Hem zeggen kan: Wat doet Gij?
36. Terzelfder tijd kwam mijn verstand weder in mij; ook kwam de heerlijkheid mijns koninkrijks, mijn majesteit en mijn glans weder op mij; en mijn raadsheren en mijn geweldigen zochten mij, en ik werd in mijn koninkrijk bevestigd, en mij werd groter heerlijkheid toegevoegd.
37. Nu prijs ik, Nebukadnézar, en verhoog en verheerlijk den Koning des hemels, omdat al Zijn werken waarheid, en Zijn paden gerichten zijn; en Hij is machtig te vernederen degenen die in hoogmoed wandelen.

## Inleiding

De schrijver van dit hoofdstuk is Nebukadnézar zelf, de geschiedenis, die hier van hem vermeld wordt, is geschreven met zijn eigen woorden, zoals hij die schreef en openbaar maakte, maar Daniel, een profeet door inspiratie, sluit ze bij zijn geschiedenis in, en zo is het een deel geworden van de Heilige Schrift en wel een zeer opmerkelijk deel. Nebukadnézar was een zo vermetel mededinger van God almachtig naar de soevereiniteit als misschien ooit een sterveling geweest is, maar hier erkent hij ronduit, dat hij overwonnen is, en bekrachtigt met eigen hand, dat de God van Israël boven hem staat. Hier is, 

I. De inleiding tot zijn verhaal, waarin hij Gods heerschappij over hem erkent, vers 1-3.  
II. Het verhaal zelf, waarin,   
1\. Zijn droom, die de Chaldeeën in verlegenheid bracht, vers 4-13.  
2\. De uitlegging van zijn droom door Daniel, die hem toonde, dat het een voorspelling was van zijn eigen val, en hem daarom de raad gaf berouw te hebben en zich te verbeteren vers 19-27.   
3\. De vervulling daarvan doordat hij zeven jaar lang volslagen krankzinnig was en daarna opnieuw het gebruik van zijn verstand herkreeg, vers 28-36.
4\. Het besluit van het verhaal met de nederige erkenning en aanbidding van God als de Heere over alles, vers 37.    
Dit werd hem afgeperst door het overwicht van Gods macht, die de harten van alle mensen in zijn hand heeft, en staat vermeld als een altijddurend bewijs van Gods soevereine macht, als een gedenkteken van zijn heerlijkheid, als een zegeteken van zijn overwinning, en een waarschuwing voor allen niet aan voorspoed te denken, zoolang ze hun hart verheffen of verharden tegen God. 

## Daniël 4:1-3 
Hier is, 

I. Iets van de vormen, die gebruikelijk waren in bevelschriften, proclamaties, of rondgaande brieven, uitgaande van de koning, vers 1. De koninklijke stijl, waarvan Nebukadnézar gebruik maakt, is volstrekt niet praatziek of fantastisch, maar klaar, kort en niet gemaakt- Nebukadnézar de koning. Als hij op andere tijden al gebruik maakte van grote, bluffende, ijdele woorden als inleiding, nu ontdoet hij er zich van, want hij was oud, hij was pas hersteld van een ziekte, die hem vernederd en ondermijnd had, en hij was nu verdiept in de beschouwing van Gods grootheid en soevereiniteit. De verklaring is gericht niet alleen aan zijn eigen onderdanen, maar aan allen, die dit tegenwoordig schrijven bereiken zal aan alle volken, natiën en tongen die op de aardbodem wonen. Hij keurt het niet alleen goed, dat zij allen daarvan horen hoewel het zijn eigen schande verhaalt (die misschien niemand zou durven bekend maken, als hij het zelf niet gedaan had, en daarom maakte Daniël het origineel openbaar), maar hij gelast en beveelt uitdrukkelijk, dat alle soorten van mensen er kennis van zullen nemen, want allen hebben er belang bij, en allen kunnen er hun voordeel mee doen. Hij groet hen, aan wie hij schrijft, in de gewonen vorm. Uw vrede worde vermenigvuldigd. Het past de koningen met hun bevelen hun goede wensen te verspreiden, en, als vader van hun land, hun onderdanen te zegenen. Dat is de gewoonte ook bij ons. Wij zenden onzen groeten, Omnibus quibus hae praesentes litterae pervenerint, saluten- Allen, die deze letteren bereiken zullen heil, en somtijds Salutem sempiternam- Tot in lengte van dagen heil. 

II. Iets zakelijks en iets van betekenis. Hij schrijft dit, 

1\. Om anderen bekend te maken met de leidingen, die God met hen gehouden had, vers 2: Het behaagt mij, te verkondigen de tekenen en wonderen, die de allerhoogste God (zo noemt hij de ware God aan mij gedaan heeft. Hij vond het gepast, dat het zijn plicht was, en dat het hem betaamde, dat hij het aan God en de wereld verschuldigd was, nu hij van zijn ziekte hersteld was, om naar verre plaatsen te berichten en voor toekomende tijden op schrift te stellen, hoe rechtvaardig het was, dat God hem vernederd had en hoe goedgunstig Hij was dat Hij hem tenslotte hersteld had. Alle volken hadden zonder twijfel gehoord, wat Nebukadnézar overkomen was, en hielden er zich mee bezig, maar hij vond het betamelijk, dat zij er een bepaald bericht van zouden hebben van hem zelf, opdat zij er de hand Gods in mochten zien en de indruk, dien het op zijn gemoed had gemaakt, en er van mochten spreken, niet als van een nieuwtje, maar als van een godsdienstige zaak. Zijn lotgevallen waren niet alleen wonderen, om te bewonderen, maar tekenen ter onderrichting, om aan de wereld te betekenen, dat Jehova groter is dan alle goden. Wij moeten anderen Gods handelingen met ons tonen, beide de kastijding, die wij hebben ondergaan en de gunsten, die wij hebben ontvangen, en hoewel het bericht er van tot onze beschaming is, zoals ook bij Nebukadnézar het geval was, toch mogen wij het niet verbergen, in zover het strekken kan tot Gods eer. Velen zijn bereid te zeggen, wat God gedaan heeft voor hun ziele, omdat het tot hun eigen lof is, terwijl zij liever niet zeggen, wat God tegen hen gedaan heeft, en hoezeer zij het verdienen, terwijl wij Gode de eer moeten geven, niet alleen door Hem te loven voor zijn barmhartigheden, maar ook door onze zonden te belijden, en de straf voor onze ongerechtigheden aan te nemen, en in beide de schande op ons te nemen, zoals deze machtige vorst hier doet.

2\. Om te tonen, hoezeer hij zelf onder de indruk er van en er door overtuigd was, vers 3. Wij moeten altijd met ontzag en ernst van het Woord en de werken van God spreken en tonen, dat wij onder de indruk zijn van die grote daden Gods, waarop wij de aandacht van anderen willen vestigen.

a. Hij bewondert de daden van God. Hij spreekt er van als een, die verbaasd is: Hoe groot zijn Zijn tekenen en hoe machtig zijn wonderen! Nebukadnézar was nu oud, hij had meer dan veertig jaar geregeerd, en had meer van de wereld en haar veranderingen gezien dan de meeste mensen, en toch was hij er nooit toe gebracht, voordat hij zelf er in betrokken werd, verrassende gebeurtenissen te bewonderen als Gods tekenen en wonderen. Hoe groot, hoe machtig zijn zij! Hoe meer wij in de gebeurtenissen de hand des Heeren zien, en dat zij voortgebracht zijn door de macht en leiding van de Goddelijke wijsheid, des te wonderlijker zullen zij in onze ogen zijn, Psalm 118:23, 66:2.

b. Hij besluit daaruit tot Gods heerschappij. Dat is het wat hij ten laatste gedwongen is te erkennen: Zijn rijk is een eeuwig rijk, en niet gelijk zijn eigen rijk, dat hij lang tevoren in een droom ten einde zag spoeden. Hij erkent nu, dat er een God is, die de wereld regeert en er algehele, onbetwiste, absolute heerschappij in uitoefent en over alle zaken der mensenkinderen. En de heerlijkheid van dat koninkrijk is, dat het eeuwig is. Andere regeringen zijn beperkt tot een geslacht, en andere dynastieën tot enkele geslachten, maar Gods heerschappij is van geslacht tot geslacht. 
Het schijnt wel, dat Nebukadnézar hier zinspeel" op hetgeen Daniel hem voorspeld had van een koninkrijk, dat de God des hemels oprichten zou, en dat niet verstoord zou worden, Hoofdstuk 2:44, hetgeen hij begreep als het koninkrijk van Gods voorzienigheid, hoewel het koninkrijk van de Messias bedoeld was. Aldus kunnen wij een voordelig praktisch gebruik maken van deze profetische geschriften, die wij nog niet volkomen, en misschien ook niet recht verslaan. 

## Daniël 4:4-18 
Voordat Nebukadnézar de oordelen Gods verhaalt, om zijn trots over hem gekomen, geeft hij een bericht van de duidelijke waarschuwing, die hem toekwam, voordat hij er door bezocht werd, en waardoor hij ze had kunnen voorkomen, als hij er behoorlijk acht op gegeven had. Maar het was hem gezegd, en ook de afloop er van, eer het geschied was, opdat, wanneer het geschied zou zijn, hij, door vergelijking met de voorspelling er van, mocht zien en zeggen, dat het van de Heere was, en er toe mocht komen te geloven, dat er een Goddelijke openbaring in de wereld is, zoowel als een Goddelijke Voorzienigheid, en dat Gods werken met Zijn Woord overeenstemmen. Ja, het bericht, dat hij hier van de droom geeft, waardoor hij kennis kreeg van wat er gebeuren zou, valt op te merken, 

I. Bij welke gelegenheid hij aldus verschrikt werd, vers 4, het gebeurde, terwijl hij gerust was in zijn huis en in zijn paleis groenende. Hij had nog onlangs Egypte veroverd, en voltooide daarna de reeks van zijn overwinningen -het was zijn laatste oorlog, die hem meester maakte van al die delen van de wereld, omstreeks het vier- of vijfendertigste jaar van zijn regering, Ezechiel 29:17. Toen had hij dezen droom, die ongeveer een jaar later vervuld werd. Zeven jaar duurde zijn ziekte, en na zijn herstel daarvan schreef hij deze verklaring, leefde daarna nog twee jaar, en stierf in zijn vijfenveertigste jaar. Hij had veel vermoeienissen doorstaan in zijn oorlogen, had menigen langdurigen en gevaarlijken veldtocht gemaakt, maar nu tenslotte is hij gerust in zijn huis en er is geen tegenpartijder en geen bejegening van kwaad. God kan ook de aanzienlijksten mens met zijn verschrikkingen bereiken, zelfs wanneer hij volkomen zeker is en denkt, dat hij gerust en groenende is. 

II. De indruk, dien het op hem maakte, vers 5:Ik zag enen droom, die mij vervaard maakte. Men zou denken, dat het geen kleinigheid zijn kon, die hem verschrikte, een krijgsman van zijn jeugd af, en gewoon de gevaren van de oorlog in het gezicht te zien, zonder een spier te vertrekken, en toch, als het God behaagt, wordt hij door een droom verschrikt. Zijn bed was ongetwijfeld zacht en gemakkelijk en welbewaakt en toch werd hij beroerd door zijn eigen gedachten, en de gezichten zijns hoofds, de schepselen van zijn eigen verbeelding beroerden hem. God kan de machtigsten mens onrustig maken, als die tot zijn ziel zegt Neem rust, eet, drink, wees vrolijk, Hij kan maken, dat zij, die de wereld beroerd hebben, en duizenden gemarteld, hun eigen beroerders worden en hun eigen beul, en dat zij, die de schrik der machtigen zijn geweest, zichzelf tot een verschrikking worden Door de ontsteltenis die hem deze droom veroorzaakte, en de indruk dien hij op hem maakte, bemerkte hij, dat het geen gewone droom was, maar met een bijzondere bedoeling hem van God gezonden.

III. Dat hij de tovenaars en sterrenkijkers tevergeefs raadpleegde over de betekenis ervan. Hij was nu de droom niet vergeten, zoals bij een vroegere gelegenheid, Hoofdstuk 2. Hij was in staat en bereid hun dien mee te deren, maar hij verlangde de uitlegging er van te horen en wat er door afgebeeld en voorspeld werd vers 6. Terstond worden bevelen gegeven om alle de wijzen van Babel voor hem te brengen, die dwaas genoeg waren om te beweren, dat zij door toverij, waarzegging, uit de ingewanden van dieren, of waarneming van de sterren, toekomende dingen konden voorspellen: zij moesten allen tezamen komen, om te zien of een van hen, of allen tezamen door onderlinge bespreking, de droom des konings kon uitleggen. Het is waarschijnlijk, dat deze lieden somtijds in een dergelijk geval de koning enige voldoening gegeven hadden, en met behulp van de regelen van hun vak des konings vragen hadden beantwoord, zoals hem aangenaam was, hetzij zij gelijk hadden of ongelijk raak of mis, maar nu werd zijn verwachting van hen teleurgesteld: Hij zeide de droom voor hen, vers 7. maar zij maakten hem de uitle ging niet bekend, hoewel zij met grote overtuiging gepocht hadden, Hoofdstuk 2:4, 7, dat, als de droom hun slechts gezegd werd, zij dien zonder feil zouden uitleggen. Maar de sleutel van dezen droom lag in een gewijde profetie Ezechiel 31:3, waar de Assyriër, zoals Nebukadnézar hier, met een afgehouwen boom vergeleken wordt, en dat was een boek, dat zij niet bestudeerd hadden, en waarmee zij niet bekend waren, anders hadden zij in het mysterie van dezen droom kunnen doordringen. De Voorzienigheid leidde het zoo, dat zij er mee verlegen waren, opdat Daniels uitlegging zou strekken ter eer van Daniels God. Nu werd vervuld, wat Jesaja voorspeld had, Hoofdstuk -47:12, 13, dat, als Babels verderf zou naderen, hare bezweringen en hare toverijen, haar sterrenwichelaars en sterrenkijkers niet in staat zouden zijn, haar te helpen.

IV. Hoe hij Daniel vleide, om hem over te halen zijn droom voor hem uit te leggen: Ten laatste kwam Daniel voor mij in, vers 8. Of hij vond het beneden zich, met de anderer mee te gaan, om hun slechtheid, of zij weigerden zijn gezelschap om zijn vroomheid, of misschien wilde de koning liever, dat zijn eigen Chaldeeën de eer er van hadden, als zij het doen konden dan dat die aan Daniël te beurt viel, of Daniël werd, als overste over alle wijzen, Hoofdstuk 2:48, het laatst geraadpleegd, zoals het gewoonlijk gaat. Menigeen maakt van Gods Woord zijn laatste toevlucht, en maakt er geen gebruik van, voordat alle andere middelen uitgeput zijn. Hij prijst Daniel hemelhoog, herinnert aan de naam, dien hij hem zelf gegeven had, waarin hij, naar zijn mening een gelukkige keus heeft gedaan, en waarin hij een goed voorteken ziet: Zijn naam is Beltsazar, naar de naam Zijns gods. Hij roemt zijn zeldzame begaafdheid: De geest dier heilige goden is in hem, dat zegt hij in zijn gezicht, vers 9, en wij mogen veronderstellen. dat Daniël daardoor zo weinig opgeblazen werd, dat hij er eer door gegriefd werd, te horen, dat wat hij van de God Israëls ontvangen had, de waren en levenden God, door Nebukadnézar toegeschreven werd aan zijn goden, drekgoden. Nebukadnézar is zonderling in de war, maar men vindt dat gewoonlijk bij hen, die de partij van haar slechte neigingen kiezen tegen hun overtuiging in.

1\. Hij voert de taal en spreekwijze van de afgoderij, en daarom is het te vrezen, dat hij geen bekeerling is tot het geloof en de dienst van de levenden God. Hij is een afgodendienaar en zijn spraak verraadt hem. Want hij spreekt van vele goden, en is nog niet zover dat hij berust in een algenoegzaam God. En sommigen houden het er voor, dat, als hij van de geest der heilige goden spreekt, hij veronderstelt, dat er boze, gevaarlijke goden zijn, die het voor de mensen van belang is te dienen, alleen om te voorkomen, dat zij kwaad doen, en sommige, die goede, weldadige "oden zijn, en dat Daniël door de geest der laatste bezield werd. Hij erkent ook, dat Bel nog zijn god is, hoewel hij eens en nog eens erkend had dat de God van Israël Heere over allen was, Hoofdstuk 2:47, 3:29. Ook noemt hij Daniël, niet een knecht van God, maar een overste der tovenaars, vers 9, daar hij veronderstelt, dat zijn kennis van de hunne, niet in soort, maar alleen in graad verschilt, en hij raadpleegt hem niet als profeet maar als een beroemd tovenaar, die het geloof aan toverij poogde te redden, als zij, die meesters in het vak waren, feilden en verlegen stonden. Zie, hoe diep de afgoderij bij hem geworteld is. Hij gelooft aan vele goden, en heeft Bel tot zijn beschermgod gekozen, en hij kan zich niet overreden zijn geloof of zijn keus te laten varen, hoewel de ongerijmdheid van beide hem gebleken was, meer dan eens, en ontegensprekelijk. Hij wilde, evenals andere heidenen, niet van goden veranderen, hoewel het geen goden waren, Jesaja 2:11. Velen blijven op een verkeerden weg, alleen, omdat zij denken, dat zij dien niet met ere verlaten kunnen. Zie hoe ondiep zijn overtuiging geworteld was, en hoe gemakkelijk hij die verloren had. Eens noemde hij de God van Israël een God der goden, Hoofdstuk 2:47. Nu stelt hij Hem gelijk met de anderen, die hij heilige goden noemt. Als een overtuiging niet telkens nieuw voedsel ontvangt, is het duizend tegen een, dat zij in korten tijd verloren en vergeten zal zijn. Daar Nebukadnézar niet voortging, zoals hij begonnen was, namelijk met de erkenning van de soevereiniteit van God, waartoe hij gebracht was, ging hij spoedig achterwaarts en verviel weer in dezelfde bijgelovige verering van zijn valse goden. En toch, 2. Betuigt hij grote achting voor Daniel, van wien hij weet, dat hij een knecht is van de waren God, en van Hem alleen. Hij beschouwde hem als iemand van zoveel inzicht, van zulk een verren blik in de toekomst, als geen zijner tovenaars had. Ik weet, dat geen verborgenheid u te zwaar is. De geest der profetie gaat ver boven de geest der waarzegging, ook volgens de uitspraak van zijn vijanden, want zo werd hier beslist, na een eerlijke proef van ieders bekwaamheid.

V. Het bericht, dat hij hem van zijn droom geeft in alle bijzonderheden.

1\. Hij zag een statige bloeiende boom uitstekende boven alle bomen des wouds. Deze boom was in het midden der aarde, vers 10, een gepaste voorstelling van hem, die te Babel regeerde, dat ongeveer in het midden der toenmaals bekende wereld lag. Zijn waardigheid en uitnemendheid boven al zijn naburen werd betekend door de hoogte van de boom, die groot was, hij reikte aan de hemel. Hij was hoger dan allen om hem heen, en eiste, dat men hem Goddelijke eer bewees, ja, hij was machtiger dan die allen, en de geduchte legers die tot zijn beschikking stonden, en waarmee hij alles aan zich onderwierp, worden betekend door de kracht van dezen boom: hij werd groot en sterk. En zozeer waren Nebukadnézar en zijn toenemende grootheid op ieders tong, en zozeer was aller oog op hem gericht, van sommigen met nijd, van allen met verbazing, dat van hem gezegd wordt, dat hij gezien werd tot aan het einde der ganse aarde. Alles aan dezen boom was aangenaam voor het oog en goed tot spijze, vers 12, Zijn loof was schoon, wat de pracht en praal van Nebukadnézars hof aanduidt, die de bewondering der vreemden wekten en de roem van zijn eigen onderdanen waren. Ook was deze boom niet alleen schoon en statig, maar hij was ook nuttig.

a. Hij gaf beschutting, zijn takken verleenden schuilplaats beide, aan de dieren des velds en aan de vogelen des hemels. Vorsten behoren hun onderdanen te beschutten tegen de hitte en tegen de vloed, zij moeten zichzelf niet ontzien om hen te beveiligen, en hun best doen om hun veiligheid en rust te geven. Als men de doornenbos tot koning zalft, nodigt hij hen uit te komen en zich onder zijn schaduw te vertrouwen, zover hij die heeft, Richteren 9:15. Bescherming wekt gehoorzaamheid. De koningen der aarde zijn voor hun onderdanen niet anders dan de schaduw van grote bomen, maar Christus is voor zijn onderdanen als de schaduw van een zware rotssteen, Jesaja 32:2. Ja, omdat die, hoe sterk ook, misschien te koud is, wordt gezegd, dat zij verborgen zijn onder de schaduw van zijn vleugelen, Psalm 17:8, waar zij niet alleen veilig, maar ook warm zijn.

b. Hij geeft voedsel. De Assyriër werd vergeleken met een ceder, die alleen schaduw geeft, Ezechiël 31:3-6, maar deze boom draagt veel vrucht- er was spijs aan denzelven voor allen, en alle vlees werd daarvan gevoed Hieruit schijnt te volgen, dat deze machtige vorst niet alleen groot was maar groot deed, hij verarmde zijn land niet maar verrijkte het, en door zijn macht en invloed buitenslands, bracht hij er rijkdom en handel. Die macht hebben, worden weldadige Heeren genoemd, Lukas 22:25, en de beste weg, dien zij kunnen inslaan om hun gezag te bevestigen, is, dat zij werkelijk weldoeners worden. En het beste, dat machthebbers met hun rijkdom en macht kunnen bereiken, is, dat velen op hun kosten leven en door hen onderhouden worden, want, waar het goed vermenigvuldigt, daar vermenigvuldigen ook die het eten.

2\. Hij hoorde, dat het vonnis over dezen boom geveld werd, dat hij zich nauwkeurig herinnerde, en hier verhaald, misschien, zoals hij het woord voor woord gehoord had. Het vonnis werd er over geveld door een engel, dien hij zag, afkomende van de hemel, en hij hoorde hem dit vonnis luide bekend maken. Deze engel wordt een wachter genoemd, niet alleen omdat engelen geesten zijn, en daarom slapen noch sluimeren, maar omdat zij gedienstige geesten zijn, en hun dienst voortdurend waarnemen, en iedere gelegenheid aangrijpen, om hun groten Meester te dienen. Als wachters legeren zij zich rondom allen, die God vrezen, om hen te verlossen, en op de handen te dragen. Deze engel was een boodschapper of gezant (zoals sommigen lezen), en een heilige. De heiligheid is de huize Gods sierlijk, daarom zijn de engelen, die Hem dienen en door Hem gebruikt worden heilig, zij bewaren de onbevlektheid en rechtheid van hun natuur, en onderwerpen zich in alles aan de Goddelijke wil. Laat ons onze aandacht vestigen op het vonnis, dat over de boom geveld wordt.

a. Er wordt bevel gegeven om hem af te houwen, vers 14, de bijl is alreeds aan de wortel, ook van dezen boom, gelegd. Hoe hoog, hoe sterk hij ook is, dat kan hem niet redden als de dag gekomen is, dat hij vallen moet, de dieren des velds en de vogelen des hemels die een schuilplaats vinden onder zijn lakken, worden verdreven en verstrooid, de takken worden gekapt, zijn loof afgestroopt, en zijn vruchten verstrooid. Het toppunt van wereldse voorspoed is zeer onzeker, en het is iets zeer gewoons, dat zij, die in de grootste pracht en praal geleefd hebben, worden beroofd van al hetgeen, waarin zij roemden en hun vertrouwen stelden. Door de hand der Voorzienigheid worden gevangenen, die een aanzienlijke plaats innamen, die in overvloed leefden en boven hun vermogen, worden tot armoede gebracht en moeten leven ver beneden het vermogen, dat zij gehad hebben, en zij, die eens vele afhangelingen en volgelingen hadden, worden misschien afhankelijk van anderen. Maar de eikenbomen der gerechtigheid, die in het huis des Heeren geplant zijn, en Hem vruchten voortbrengen zullen niet afgehouwen worden, en hun bladeren zullen niet verwelken.

b. Er wordt voor gezorgd, dat de wortel ongeschonden blijft, vers 15:Laat de stam met zijn wortelen in de aarde, blootgesteld aan weer en wind. Laat hem daar blijven, verwaarloosd en overgroeid door het gras. De dieren, die vroeger een schuilplaats vonden onder zijn takken, kunnen zich nu neervleien op de stem, maar, om te beletten, dat hij uiteengerukt, of in het vuil vertreden wordt, en om te tonen, dat er betere dagen voor hem in het verschiet liggen, moet hij omsloten worden met enen ijzeren en koperen band, die hem bijeen houden moet." Bij het oordeel gedenkt God aan zijn barmhartigheid, en heeft misschien nog goede dingen bewaard voor hen, wier toestand het meest hopeloos schijnt. Voor enen boom als hij afgehouwen wordt, is er verwachting dat zijn scheut niet zal ophouden, dat hij van de reuk der wateren weder uitspruiten zal, Job 14:7-9.

c. De betekenis hiervan wordt door de engel zelf aan Nebukadnézar uiteengezet, vers 16. Wie het ook wezen mag, die door dezen boom wordt afgebeeld, hij wordt veroordeeld, om ontdaan te worden van de eer, de staat, en de waardigheid eens mensen, om beroofd te worden van het gebruik der rede, en om te zijn en te leven als een dier, tot zeven tijden over hem voorbij gegaan zijn. Hem worde eens beesten hart gegeven. Dit is zeker het vreselijkste en het grievendste van alle tijdelijke oordelen, duizendmaal erger dan de dood, en hoewel, evenals die het minst pijnlijk voor hem, over wien het komt toch moet het meer dan enig ander gevreesd en afgebeden worden. Ja, wij hebben reden om elke uitwendige beproeving, die het Gode behaagt ons op te leggen, geduldig te verdragen, en dankbaar te zijn, dat Hij ons het gebruik van onze rede laat, en de vrede van ons hart. Maar de trotse tirannen, die hun hart stellen als Gods hart, Ezechiël 28-2, zullen rechtvaardig beroofd worden van het hart eens mensen, en hun zal eens beesten hart gegeven worden.

d. Het wordt als waarheid bevestigd, vers 17: Deze zaak is in het besluit der wachters en deze begeerte is in het woord der heiligen. God heeft het, als rechtvaardig Rechter, bepaald, Hij heeft dit besluit getekend, overeenkomstig Zijn eeuwigen raad, is het besluit uitgevaardigd. 
En, 

(1). De engelen des hemels hebben het mede ondertekend, als getuigen, als bewijs van hun goedkeuring en instemming. Het is in het besluit der wachters, niet, alsof de grote God de raad of de instemming der engelen nodig heeft in enig ding, dat Hij doet of besluit maar, daar Hij gebruik maakt van hun dienster, in de uitvoering van Zijn raad, zo wordt het soms voorgesteld, alsof hij hen, naar de wijze mensen, raadpleegde. Wien zal Ik zenden? Jesaja 6:8. Wie zal Achab overreden? 1 Koningen 22:20. zo verhoogt het hier de plechtigheid van het vonnis. Koninklijke besluiten of proclamaties eindigen met: Teste me ipso- In mijn tegenwoordigheid, maar wetten en privilegiën plachten ondertekend te worden: His testibus- In tegenwoordigheid van ondergetekenden, zo was het ook met Nebukadnézars vonnis, het was in het besluit der wachters.

(2). De heiligen op aarde, zoowel als de engelen in de hemel, smeekten er om: Deze begeerte is in het woord der heiligen. Het lijdende volk van God dat lang gezucht had onder het zware juk van Nebukadnézars tirannie, riep tot Hem om wraak, zij gaven hun begeerte te kennen, en God gaf er antwoord op want, als de onderdrukten tot God roepen, zal Hij het horen, Exodus 22:27. In Achabs tijd werd het vonnis geveld, dat er geen regen meer zijn zou dan op het woord van Elia toen hij God aansprak tegen Israël, 1 Koningen 17:1.

e. De bedoeling er van wordt verklaard. Er wordt bevel gegeven de boom af te houwen. opdat de levenden bekennen, dat de Allerhoogste heerschappij heeft. Dit oordeel moet uitgevoerd worden, om de onnadenkende, ongelovige wereld te overtuigen, dat er immers een God is, die op de aarde richt, een God, die de wereld regeert, die er niet alleen een eigen koninkrijk heeft, en de zaken van dat koninkrijk bestuurt, maar ook heerst over de koninkrijken der mensen, dat het Zijn bestuur is, dat de een macht over de ander heeft, en, dat Hij ze geeft aan wien Hij wil, het verhogen is van Hem, Psalm 75:7, 8. Hij brengt mensen, die er in ‘t minst niet aan dachten, tot macht en heerschappij, en werpt de raadslagen der eerzuchtigen en dergenen, die naar macht streven, omver. Soms zet Hij daarover de laagste onder de mensen, en bereikt er Zijn doel mee. Hij verhoogt de geringer, zoals David van achter de kudde, Hij richt de geringe uit het stof op om te doen zitten bij de Prinsen, Psalm 113:7, 8. Ja, soms verheft Hij slechte mensen om de gesel van een hemeltergend volk te zijn. Dat kan Hij doen, dat mag Hij doen, dat doet Hij dikwijls, en Hij antwoordt niet van alle zijn daden. Het was bepaald, dat de hemelen dit zouden weten door de vernedering van Nebukadnézar. 
De doden, die naar het verblijf der geesten, de wereld der vergelding, zijn gegaan, zij weten het, zij weten, dat de Allerhoogste heerschappij heeft, maar de levenden moeten het weten en ter harte nemen, opdat zij vrede met God maken, voordat het te laat is. Aldus heeft Nebukadnézar ten volle en getrouwelijk zijn droom verhaald, al wat hij zag en hoorde, en dan vraagt hij Daniël om de uitlegging er van, vers 18, want hij bevond, dat niemand anders in staat was hem uit te leggen maar vertrouwde, dat hij er wel toe in staat was: Dewijl de geest der heilige goden in u is, of van de heiligen God, wat de gepaste naam is van de God van Israël. Er is veel te verwachten van hen, in wie de Geest van de heiligen God is. Of Nebukadnézar enige gedachte had, dat het zijn eigen vonnis was, dat door dezen droom geveld werd, blijkt niet, misschien was hij zo ijdel en zeker, zich te verbeelden, dat het een ander vorst was, een van zijn mededingers, van wiens val hem het aangename vooruitzicht gegeven werd in deze droom, maar, voor hem of tegen hem, hij is zeer begerig de ware betekenis er van te vernemen, en rekent op Daniel om die te kennen te geven. Als God ons in ‘t algemeen waarschuwt voor zijn oordelen, behoren wij begerig te zijn, om Zijn wil daaruit te verstaan om te luisteren naar de stem des Heeren, roepende tot de stad. 

## Daniël 4:19-27 
Wij hebben hier de uitlegging van Nebukadnézars droom, en, als die eenmaal op hem is toegepast, en gezegd, dat hij de boom uit de droom is. (Mutato nomine de te fabala narratur- Verander de naam en het is uw geschiedenis), als eenmaal gezegd is: Gij zijt die man, behoeft er niet veel meer gezegd te worden tot uitlegging van de droom. Uit zijn mond is hij geoordeeld, zo is zijn oordeel, hij zelf heeft het geveld. Het was zo klaar, dat Daniel, de droom horende, zich ontzette, bij een uur lang, vers 19. Verbazing en schrik maakten zich van hem meester, omdat zulk een groot oordeel over zulk een groot vorst kwam. Het haar zijns vleses was te berge gerezen an verschrikking voor God. Eveneens was hij door schrik bevangen, toen hij zich genoodzaakt zeg de boodschapper te zijn van deze harde boodschap aan de koning, en hij had liever gehad dat die hem toegekomen was door iemand anders, daar hij zoveel gunsten van de koning ontvangen had, en wel verre van naar dien onheilsvolle dag te verlangen, vreest hij dien en de gedachte daaraan verontrust hem. De nakomelingen van de omgekomen zondaar zullen over zijnen dag verbaasd zijn, en de ouden, die hem zagen komen, met schrik bevangen worden, Job 18:20.

I. De inleiding tot de uitlegging is een beleefdheid, die hij als hoveling tot de koning zegt. De koning bemerkte, dat hij daar stond, als iemand, die verbijsterd is, en, denkende, dat hij niet genegen was te spreken uit vrees hem te beledigen, moedigde hij hem aan, openhartig en getrouw jegens hem te zijn: Laat u de droom en zijn uitlegging niet beroeren. Dat zegt hij, of, 

1\. Als een, die oprecht de waarheid wenste te weten. Die de orakels van God raadpleegt, moet bereid zijn ze aan te nemen, zoals ze zijn, ‘t zij dat zij voor of tegen hem zijn, en dienovereenkomstig moet hij zijn dienaren verlof geven openhartig jegens hem te zijn. Of 

2\. Als een, die de waarheid verachtte, en haar het hoofd bood. Als wij zien hoe volkomen hij deze waarschuwing later in de wind sloeg, dat dit zijn bedoeling was: "Laat het u niet beroeren, want ik ben vast besloten, dat het mij niet beroeren zal, ook wil ik het niet ter harte nemen." Maar, al is hij onverschillig voor zijn belangen, Daniël is het niet, en daarom spreekt hij de wens uit: "De droom wedervare uwen hateren. Het kwaad, dat ik voorspel, moge neerkomen op het hoofd uwer vijanden, en niet op uw hoofd." Hoewel Nebukadnézar een afgodendienaar was, een vervolger, en een verdrukker van het volk van God, toch was hij op ‘t ogenblik Daniels vorst, en daarom, al ziet Daniël in de toekomst, en al is hij op ‘t punt hem iets kwaads te voorspellen, hij mag hem toch geen kwaad toewensen. 

II. De uitlegging zelf is niets dan een herhaling van de droom, met de toepassing op de koning zelf. "De boom, dien gij gezien hebt, die groot en sterk geworden was, vers 20, 21, dat zijt gij, o koning" En de koning zou dat met genoegen gehoord hebben, zoals vroeger: Gij zijt dat gouden hoofd, als er niets anders op volgde. Hij toont de koning zijn tegenwoordigen bloeiende toestand in de spiegel van zijn eigen droom: "Uw grootheid is zo gewassen, dat zij zo na aan de hemel reikt, als menselijke grootheid bij mogelijkheid doen kan, en uw heerschappij aan het einde des aardrijks", Hoofdstuk 2:37. 38. "Het vonnis over de boom geveld, vers 23, is een besluit des Allerhoogsten, hetwelk over mijnen heer de koning komen zal", vers 24. Hij moet niet alleen worden verwijderd van zijn troon, maar van de mensen verstoten, en nadat hij van zijn verstand beroofd, en hem eens beesten hart gegeven is, zal hij wonen bij het gedierte des velde, en hun lotgenoot zijn: men zal hem kruid als de ossen geven, en, evenals die, zal hij bij alle weer buiten zijn en van de dauw des hemels nat gemaakt worden, en dat, totdat er zeven tijden over hem voorbijgaan, dat wil zeggen, zeven jaren, en dan zal hij weten, dat de Allerhoogste heerschappij heeft, en, als hij tot de erkenning daarvan gebracht is, zal hij in zijn koninkrijk hersteld worden, vers 26: "Uw koninkrijk zal u bestendig zijn, zal vast blijven als de stam met zijn wortelen in de aarde, en gij zult het hebben, nadat gij zult bekend hebben, dat de hemel heerst." God wordt hier de hemel genoemd, omdat Hij in de hemel Zijnen troon bevestigd heeft, Psalm 103:19, vandaar ziet Hij alle mensenkinderen, Psalm 33:13. Aangaande de hemel, de hemel is des Heeren, en de invloed, dien de zichtbare hemel op de aarde heeft, is bedoeld als een flauw voorstelling van de heerschappij, die de God des hemels uitoefent o ver deze lagere wereld, onze zonde wordt zonde tegen de hemel genoemd, Lukas 15:18. Alleen dan kunnen wij verwachten rustig genieten van ons recht op en onze heerschappij over beide, onszelf en anderen, wanneer wij Gods recht op en heerschappij over, ons en al wat wij hebben, plichtgetrouw erkennen.

III. Het slot van de uitlegging is de vrome raad, die Daniël als profeet de koning geeft, vers 27. Of hij nu de uitlegging van de droom klaarblijkelijk ter harte nam, of niet, een goede raad was hier in elk geval van pas, indien hij onverschillig was, tot opwekking, indien hij bedroefd was, tot vertroosting, en dat is niet onbestaanbaar met de droom en zijn uitlegging want Daniël kan niet anders denken, dan dat alles voorwaardelijk was, evenals de voorspelling van Nineve’s verwoesting. 
Zie, 

1\. Hoe nederig hij zijn raad geeft, en met hoeveel tederheid en eerbied: "0 koning, laaf mijn raad u behagen, neem dien goedgunstig aan, als welgemeend, en uit liefde gegeven, en geef er geen verkeerde uitlegging aan." Men moet zondaars hoffelijk behandelen tot hun eigen bestwil, en met eerbied smeken, het goede deel te kiezen. De apostel bidt de mensen, het woord der vermaning te verdragen, Hebreeën 13:22. Wij menen, dat er al veel gewonnen is, als men zich wil laten overhalen, om goeden raad vriendelijk aan te nemen, ja, zelfs als men allen geduldig verdragen wil.

2\. Wat die raad is. Hij raadt hem niet aan, zich geneesmiddelen te laten voorschrijven, ter voorkoming van ziekte in het hoofd, maar om dien zondigen weg te verlaten, waarop hij wandelt, en om zijn leven te verbeteren. Hij deed zijn onderdanen onrecht aan en behandelde zijn bondgenoten niet goed, hij moet dat alles afbreken door gerechtigheid, door ieder te geven, wat hem toekomt, door gedaan onrecht te herstellen, en het recht geen geweld aan te doen door macht. Hij was hard geweest voor de armen, voor Gods armen, voor de arme Joden, en hij moet deze ongerechtigheden afbreken door dien armen genade te bewijzen, door medelijden te hebben met de verdrukten, door hen in vrijheid te stellen of hun gevangenschap degelijk te maken. Als wij berouw hebben, is het noodzakelijk, dat wij niet alleen aflaten van kwaad te doen, maar leren goed te doen, niet alleen niemand onrecht te doen, maar goed te doen aan allen.

3\. Met welk argument hij dezen raad kracht bijzet: Of er verlenging van uwen vrede wezen mocht. Al zou dit het oordeel niet geheel voorkomen, toch kon op deze wijze een uitstel verkregen worden, zoals Achab verkreeg door zijn vernedering, 1 Koningen 21:29. Het kan langer duren, eer het onheil komt, en het kan korter duren, eer het ophoudt, toch kan hij hem dat niet beloven maar het kon zijn. 
De waarschijnlijkheid dat een tijdelijk oordeel op die wijze voorkomen zal worden, is op zichzelf een voldoende beweegreden tot een werk, dat op zichzelf zo goed is als het aflaten van de zonde en de verbetering van ons leven, veel meer de zekerheid dat wij aan het eeuwig verderf ontkomen zullen. Dat zal de genezing van uw verkeerdheid zijn, ( aldus lezen sommigen het), zo zal er een einde komen aan de twist, en alles zal wel zijn. 


## Daniël 4:28-33 
Wij hebben hier de vervulling van Nebukadnézars droom, en Daniëls toepassing daarvan op hem gerechtvaardigd en bevestigd. Hoe hij die opgenomen heeft, wordt niet gezegd, of hij tevreden over Daniël was, of ontevreden, maar hier hebben wij, 

I. Gods geduld met hem: Dit alles overkwam hem, maar niet dan op het einde van twaalf maanden, vers 29, zo lang was er verlenging van zijn vrede, hoewel niet blijkt, dat hij zijn zonden afbrak, of enige genade bewees aan de ellendige gevangenen, want dat was de reden, waarom God met hem twistte, dat hij zijn gevangenen niet liet losgaan naar huis toe, Jesaja 14:17. Nadat Daniël hem tot berouw vermaand had, bevestigde God Zijn woord zover, dat Hij hem tijd gaf om berouw te hebben, Hij liet hem ook nog dit jaar, nog dit jaar, voordat Hij dit oordeel over hem bracht. God is lankmoedig jegens de zondaars, die Hem tergen, omdat Hij niet wil, dat enigen verloren gaan, maar, dat zij allen tot bekering komen, 2 Petrus 3:9. 

II. Zijn trots en overmoed en misbruik van dat geduld. Hij wandelde op het koninklijk paleis van Babel, in hoogmoed en hoogheid des harten, en genoot van het gezicht op die grote stad, die, met alle landen, die daarbij behoorden, onder zijn heerschappij was, en hij zeide, tot zichzelf of tegen zijn gevolg, of misschien tegen vreemdelingen, aan wie hij zijn koninkrijk en de heerlijkheid er van, toonde: Is dit niet het grote Babel? Ja, het is groot, van grote uitgestrektheid, niet minder dan vijf en veertig mijlen in omtrek binnen de muren. 
Het is vol inwoners, en zij zijn verzadigd van rijkdom. Het is een gouden stad, en dat is als voldoende om ze groot te noemen, Jesaja 14:4. Zie de grootsheid van de huizen, de muren, torens en openbare gebouwen. Hij meent, dat alles, wat te Babel is, er grootsch uitziet, en dat grote Babel heb ik gebouwd. Babel werd gebouwd vele eeuwen, voordat hij geboren was, maar, omdat hij het versterkt en verfraaid had, en, naar wij mogen veronderstellen, veel er van herbouwd was onder zijn lange en voorspoedige regering, roemt hij er op, dat hij het gebouwd heeft, evenals Augustus roemde ten opzichte van Rome, Lateritiam inveni, marmoream reliqui- Ik vond het van steen, maar laat het achter van marmer. Hij roemt, dat hij het gebouwd heeft tot een huis des koninkrijks, d. w. z. tot de hoofdstad van zijn rijk. Deze grote stad was niet meer dan een huis, vergeleken met de landen, die tot zijn rijk behoorden. Hij bouwde het met behulp van zijn onderdanen, toch beroemt hij zich er op, dat hij het deed door de sterkte zijner macht, hij bouwde het voor zijn eigen veiligheid en gemak, toch beroemt hij zich er op, dat hij het alleen ter ere zijner heerlijkheid bouwde, alsof er geen andere reden bestond. Trots en zelfoverschatting zijn zonden, die de machtigen het lichtst aankleven daar zij in deze wereld grootheid bezitten. Zij zijn geneigd zichzelf de ere toe te eigenen, die God alleen toekomt.

III. De straf voor zijn trots. Terwijl hij aldus zwol van hoogmoed, en zijn eigen schaduw vereerde, het trotse woord nog zijnde in des konings mond, hoorde hij een machtige stem uit de hemel, waardoor hij plotseling beroofd werd, 

1\. Van zijn eer als koning: Het koninkrijk is van u gegaan. Terwijl hij dacht, dat hij onneembare vestingen had gebouwd tot behoud van zijn koninkrijk, is het nu, in een ogenblik van hem gegaan, terwijl hij dacht, dat het zo wel bewaakt was, dat niemand het hem ontnemen kon, zie, het gaat van hem. Zodra hij geheel onbekwaam wordt om het te besturen, wordt het hem natuurlijk uit de handen genomen.

2\. Hij wordt beroofd van zijn eer als mens. Hij verliest het verstand, en daardoor zijn rijk: Men zal u uit de mensen verstoten, vers 32. En het werd vervuld, vers 33:hij werd uit de mensen verstoten, terzelfder ure. Hij werd plotseling krankzinnig, redeloos in de hoogst mogelijke graad. Zijn verstand en geheugen waren weg, en al de vermogens van een redelijke ziel verbroken, zodat hij volkomen een dier werd, in de gedaante van een mens. Hij ging naakt, en op handen en voeten, als een dier, vermeed de nabijheid van redelijke schepselen, verwilderde in bos en veld, en werd door zijn eigen knechten uitgedreven, die na zekeren tijd, de hoop verliezende, dat hij weer tot zijn verstand zou komen, hem aan zijn lot overlieten, en niet meer naar hem omzagen. Hij had niet de aard van een roofdier (van de koninklijken leeuw) maar van de lage en minder edele soorten, want hij at gras gelijk de ossen, en waarschijnlijk, sprak hij niet met menselijke stem, maar loeide hij als een os. Sommigen denken, dat zijn lichaam geheel met haar begroeid was, in ieder geval, het haar van zijn hoofd en baard, dat nooit geschoren, noch gekamd werd, wies als der arenden vederen en zijn nagels als der vogelen. 

Laten wij hier een ogenblik bij stilstaan, en dit treurig schouwspel bezien, en laat het ons tot lering zijn.

a. Laat ons hier bedenken, welk een genade het is, dat wij het gebruik van onze rede hebben, hoe dankbaar wij daarvoor moeten wezen, en hoe nauwlettend wij behoren toe te zien niets te doen, wat God tergen kan, of de strekking hebben ons het bezit van ons verstand te ontnemen. Laat ons leren onze rede op de rechten prijs te stellen, en medelijden te hebben met hen, die geheel in de macht zijn van droefgeestigheid of krankzinnigheid, of die ijlhoofdig zijn, en zeer teder te zijn in ons oordeel over hen en ons gedrag jegens hen, want het is een beproeving, waarvoor alle mensen blootliggen en een lot, dat de enen of anderen tijd het onze kan worden.

b. Laat ons hier letten op de ijdelheid van menselijke roem en grootheid. Is dit Nebukadnézar de Grote? Dit verachtelijke dier, dat lager staat dan de geringste bedelaar? Is dit de man, die zo heerlijk was op de troon, zo geducht in het veld, die wijsheid bezat om koninkrijken te onderwerpen en te regeren, en nu geen verstand genoeg heeft om kleren aan zijn lijf te houden? Is dat die man, die de aarde beroerde, die de koninkrijken deed beven? Jesaja 14:16. Nimmer beroeme zich een wijze in zijn wijsheid noch een sterke in zijn sterkheid 3. Laat ons hier opmerken, hoe God de hovaardigen wederstaat en een welbehagen heeft in hun vernedering en schande. Nebukadnézar wilde meer dan een mens zijn, en daarom maakt God hem rechtvaardig minder dan een mens, Hij maakt hem gelijk aan de dieren, die de gelijke wilde zijn van zijn Maker, Job 40:11-13. 

## Daniël 4:34-37 
Wij hebben hier Nebukadnézars herstel van zijn krankzinnigheid en de genezing van zijn verstand, ten einde der dagen, die bepaald waren, dat is, der zeven jaren. Al dien tijd bleef hij een gedenkteken van Gods rechtvaardigheid en het zegeteken van zijn overwinning op de kinderen der hovaardij, en hij was dat in hogere mate doordat hij met krankzinnigheid geslagen was, dan, indien hij op een ogenblik door de bliksem gedood was, toch was het een gunst voor hem, dat hij in het leven bleef want, zoolang er leven is, is er hoop, dat wie God nog zullen loven, zoals hier het geval was: Ten einde dezer dagen (zegt hij) hief ik mijn ogen op ten hemel, vers 34, keek niet langer naar de grond, als een dier, maar begon omhoog te zien, als een mens. Os homini sublime dedit- De hemel gaf de mens het gezicht naar boven. Maar dat was niet alles, hij zag omhoog als een vroom man, als een boetvaardig, nederig smekeling om genade, daar hij misschien nooit vóór dien tijd besef gehad had van zijn ellende. 
En nu, 

I. Heeft hij het gebruik van zijn rede in zover teruggekregen, dat hij er God mee verheerlijkt, en zich vernedert onder zijn machtige hand. Hem was gezegd, dat hij in zijn treurige toestand blijven zou, totdat hij bekende, dat de Allerhoogste heerschappij heeft, en hier blijkt dat hij zover gekomen is: Mijn verstand kwam weder in mij, en ik loofde de Allerhoogste. Terecht kan men als onverstandiger beschouwen die God niet loven en prijzen, en niemand maakt het rechte gebruik van zijn verstand, voordat hij godsdienstig begint te zijn, ook leeft niemand als een mens, die niet reeft ter ere Gods. Zoals de rede de grondslag of het onderwerp van de godsdienst is (zodat schepselen, die geen rede hebben, niet tot godsdienst in staat zijn), zo is de godsdienst de kroon en de heerlijkheid der rede, en wij hebben ons verstand tevergeefs, en zullen wensen, dat wij het nooit gehad hadden, als wij er God niet mee verheerlijken. Het was. het eerste werk van Nebukadnézars teruggekeerd verstand, en, toen hij het zo gebruikte, toen en niet eer, was hij bekwaam tot alle ander gebruik ervan. En voordat hij langen tijd buiten staat was geweest het voor andere doeleinden te gebruiken, was hij er niet toe te brengen, het hiervoor te gebruiken, wat het belangrijkste is waartoe ons de rede gegeven is. Zijn dwaasheid was het middel, waardoor hij wijs werd. Hij werd niet hersteld door zijn droom van dit voordeel, dat even spoedig vergeten was als de droom, maar hij moet het ondergaan, en dan wordt het voor zijn oor geopenbaard ter tucht. Om hem tot zichzelf te brengen, moet hij eerst buiten zichzelf zijn. En daaruit blijkt, dat de goede gedachten, die in zijn geest waren, en het goede werk, dat daar gewrocht werd, niet uit hem zelf waren (want hij was zichzelf niet meer), maar dat het Gods gave was. 

Laat ons zien, tot welke erkenning Nebukadnézar tenslotte werkelijk gebracht werd, en daaruit kunnen wij leren, wat wij van God geloven moeten.

1\. Dat de Allerhoogste God de Eeuwiglevende is, en dat Zijn wezen niet veranderlijk of tijdelijk is, want Hij bestaat uit Zichzelf. Zijn vleiers begroetten hem dikwijls met: O koning, leef in eeuwigheid Maar hij is nu overtuigd, dat geen koning eeuwig leeft, maar Israëls God alleen die steeds dezelfde is.

2\. Dat Zijn koninkrijk, als Hij zelf, van geslacht tot geslacht, en zijn heerschappij een eeuwige heerschappij is, er is geen opvolging, geen omwenteling in Zijn koninkrijk. Zoals Hij heeft, zo regeert Hij, in eeuwigheid, en er is geen einde aan zijn heerschappij.

3\. Dat alle de inwoners der aarde bij Hem als niets geacht zijn. Hij heeft hen niet nodig, en hij houdt geen rekening met hen. De grootste der mensen zijn, in vergelijking met Hem minder dan niets. Die hoge gedachten hebben van God, hebben lage gedachten van zichzelf.

4\. Dat Zijn koninkrijk algemeen is, en beide het heir des hemels en de inwoners der aarde, zijn onderdanen zijn, en onder Zijn bedwang en toezicht staan. Beide, engelen en mensen worden door Hem gebruikt, en zijn Hem rekenschap schuldig, de hoogste engel is niet boven zijn macht, erf de minste van de kinderen der mensen niet beneden zijn aandacht. De engelen des hemels zijn zijn legerscharen, de inwoners der aarde zijn rentmeesters.

5\. Dat zijn macht onweerstaanbaar is, en zijn soevereiniteit onbeperkt, want Hij doet naar Zijnen wil, overeenkomstig Zijn plan en bedoeling, naar Zijn raad en besluit. Hij doet wat Hem behaagt, wat Hij besloten heeft, dat voert Hij uit, en niemand kan Zijn wil weerstaan? Zijn raad veranderen, of zijn hand afslaan of tot Hem zeggen: Wat doet Gij? Niemand kan aan zijn daden paal en perk stellen, de bedoeling ervan doorgronden, of naar de reden er van vragen. Wee hem, die met zijn Maker twist, die tot Hem zegt: Wat doet Gij? of, waarom doet Gij deze dingen? 

6\. Dat alles wat God doet, wel gedaan is: zijn werken zijn waarheid, want zij komen overeen met zijn woorden: zijn paden zijn gerichten, beide, wijs en rechtvaardig, in nauwkeurige samenstemming met de regelen van wijsheid en billijkheid, en er is geen aanmerking op te maken. 

7\. Dat Hij macht heeft om de hooghartigste Zijner vijanden te vernederen, wanneer Hij handelt als zijn vijand of mededinger: Hij is machtig te vernederen degenen, die in hoogmoed wandelen, vers 37, Hij is in staat af te rekenen met degenen, die het meeste vertrouwen hebben op hun eigen kracht om met Hem te twisten. 

II. Hij heeft het gebruik van zijn rede zover teruggekregen, dat hij opnieuw de genoegens van zijn herstelden voorspoed smaken kan, vers 36: Terzelfder tijd kwam mijn verstand weder in mij, hij had tevoren gezegd, vers 34:dat zijn verstand weder in hem kwam, en hier zegt hij het opnieuw, want het gebruik van ons verstand is een gave, waarvoor wij nooit dankbaar genoeg kunnen zijn. Nu zochten zijn geweldigen hem, hij had niet nodig hen te zoeken, en zij bemerkten spoedig, dat hij niet alleen zijn verstand herkregen had en weer bekwaam was om te regeren, maar dat hij meer dan zijn verstand herkregen had en beter dan ooit in staat was om te regeren. Het is waarschijnlijk, dat zijn droom en de uitlegging er van welbekend waren, en veel besproken aan het hof, en, daar het eerste deel van de voorspelling vervuld was, namelijk dat hij krankzinnig zou worden, twijfelden zij er niet aan, dat hij, overeenkomstig de voorspelling aan het einde van zeven jaren, herstellen zou, en, daarop vertrouwende, waren zij, na afloop van dien tijd, gereed hem te verwelkomen, en toen kwam zijn majesteit en glans weder op hem, evenals vóór zijn krankzinnigheid. Hij wordt nu even krachtig in zijn koninkrijk bevestigd, alsof hij het nooit verloren had. Hij wordt dwaas, opdat hij wijs mag worden, wijzer dan ooit, . en hij, die nog kort tevoren in diepten van schande en ellende verkeerde, hem wordt groter heerlijkheid toegevoegd, meer dan hij bezat, toen hij van koninkrijk tot koninkrijk trok, veroverende en om te veroveren.

1\. Als iemand er toe komt God te eren, in ‘t bijzonder door een boetvaardige belijdenis van zonden, en een gelovige erkenning van zijn soevereiniteit, dan, en niet eer, mag hij verwachten, dat God hem eren zal, hem niet alleen herstellen zal in de waardigheid, door de zonde van de eersten Adam verloren, maar hem ook groter heerlijkheid toevoegen uit de gerechtigheid en genade van de tweeden Adam.

2\. Beproevingen duren niet langer de noodzakelijk is voor het werk, waartoe zij gezonden zijn. Als deze vorst er toe gebracht is om Gods heerschappij over hem te erkennen, dan wordt hij hersteld in de heerschappij over zichzelf.

3\. Ieder bericht, dat wij geven van Gods leidingen met ons, moet besluiten met Zijn lof. Als Nebukadnézar in zijn koninkrijk hersteld is, prijst en verhoogt en verheerlijkt hij de Koning des hemels, vers 37, voordat hij overgaat tot de zaken dezer wereld. Daarom hebben wij ons verstand, opdat wij in staat mogen zijn, Hem te prijzen en daarvoor onzen voorspoed, opdat wij reden mogen hebben, Hem te loven. Het was niet lang daarna, dat Nebukadnézars leven en regering een einde nam. Abydenus, die aangehaald wordt door Eusebius, Praep, Evang. 1:9, verhaalt uit de overlevering der Chaldeeën dat hij op zijn sterfbed de inneming van Babel door Cyrus voorspeld heeft. 
Of hij volhard heeft in denzelfde goede geest, waarin hij hier schijnt geweest te zijn, wordt niet bericht, maar uit niets blijkt, dat hij niet volhard zou hebben, en, als zulk een groot godslasteraar en vervolger genade vond, dan was hij toch niet de laatste. En, als wij de christelijke liefde zover mogen uitstrekken, te hopen, dat dit het geval was, dan moeten wij de vrije genade bewonderen, waardoor hij een tijd lang zijn verstand verloor, opdat hij zijn ziel voor eeuwig zou behouden.

 
